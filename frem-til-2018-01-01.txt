               Betingelser for MobilePay
Forbrugere
Gælder fra den 01.10.2017

Indledning
MobilePay er en mobilbetalingsløsning som udbydes i Danmark af MobilePay
Denmark A/S (i det følgende kaldet MobilePay Denmark). Du kan tilknytte
andre funktioner, vi tilbyder i MobilePay, til din brugerprofil. På Mobilepay.dk
kan du læse om, hvordan appen fungerer, og hvordan du kan slå visse
funktioner til/fra. MobilePay Denmark kan løbende ændre og/eller tilpasse
funktionerne i MobilePay.

Betingelserne er delt op i følgende afsnit:

Afsnit A: Fælles betingelser for alle services og funktioner.

Afsnit B: Når du betaler med MobilePay.

Afsnit C: Når du betaler med dit kort via MobilePay på nettet.

Afsnit D: Funktionen 'Kvitteringer'.

Afsnit E: Funktionen 'Bonus'.

Afsnit F: Funktionen 'Medlemskaber'.

Afsnit G: Funktionen 'Modtag og betal regninger'.

Afsnit H: Funktionen 'Connect'.

Afsnit I: Funktionen 'Skatteindberetning af donationer med MobilePay'.

Afsnit J: Funktionen 'Abonnementsbetalinger'.


A. Fælles betingelser for alle services og funktioner
A1. Aftalens parter
Når du tilmelder dig MobilePay, indgår du en aftale med MobilePay Denmark
A/S. Holmens Kanal 2-12. 1060 København K, Danmark. CVR: 38 29 21 88.
Vores mail-adresse er: info@mobilepay.dk

A2. Hvad skal der til, for at du kan tilmelde dig?
For at tilmelde dig skal du have
• en mobil enhed (fx smartphone eller tablet) og downloade MobilePay. Du
kan se, hvilke styresystemer, der kan anvendes, på mobilepay.dk.
• et dansk mobilnummer
• et dansk kreditkort eller debetkort som vi accepterer til brug i MobilePay.
Kortet skal være udstedt til dig. Du kan se de kort, vi for tiden accepterer, på
www.mobilepay.dk
• en dansk bankkonto i dit navn
• en e-mailadresse.
Desuden skal du bruge dit navn og CPR-nummer ved tilmelding/registrering.
Dit CPR-nummer kan kun tilknyttes én aftale om MobilePay. Det betyder, at du
kun kan indgå en MobilePay-aftale og tilknytte et mobilnummer til aftalen.
Vi gemmer dine indtastede oplysninger i MobilePay Denmarks systemer. Du
skal være fyldt 13 år og have dit eget betalingskort for at kunne tilmelde dig.

A3. Registrering som MobilePay-bruger
Første gang du starter MobilePay, skal du oprette dig som bruger ved at følge
anvisningerne i appen.
Hvis du er under 18 år, skal dine forældre/værger være indforståede med, at du
bruger dit CPR-nummer og tilmelder dig. MobilePay Denmark er berettiget til
at lukke for MobilePay, hvis dette ikke overholdes.
Vi bruger dit CPR-nummer til at identificere dig som MobilePay-bruger, og vi
henter oplysning herom samt din adresse i Det Centrale Personregister. Du kan
benytte NemID med OCES-certifikat, hvis du ønsker en højere årlig
beløbsgrænse, når du betaler med MobilePay.
Du kan efter din tilmelding tilknytte op til seks af dine betalingskort. Har du
tilknyttet mere end et kort i MobilePay, bruger MobilePay som udgangspunkt
det kort, du har valgt som primært kort.

A4. Aktiveringskode og selvvalgt kode
Når du registrerer dig i MobilePay, skal du bekræfte dit mobilnummer med en
tilsendt aktiveringskode og oprette en selvvalgt kode, som ikke må ikke være
identisk med pinkoden på det kort, du registrerer. Vi anbefaler samtidig, at du
ikke bruger en kode med ens eller fortløbende tal, og heller ikke samme kode,
som du låser din mobile enhed op med.

Når du først har åbnet appen, skal du ikke bruge kode for at sende eller
modtage penge eller for at bruge MobilePay til betaling på nettet. Hvis din
mobile enhed understøtter det, kan du efterfølgende aktivere dit fingeraftryk
som erstatning for den 4-cifrede kode. Du skal være opmærksom på, at alle
fingeraftryk, som er gemt på din mobile enhed, kan bruges til at logge på
MobilePay og bruge funktionerne. Du er derfor forpligtet til at sikre, at du alene
har aktiveret dine egne fingeraftryk, hvis du vil bruge dem som erstatning for
den 4-cifrede kode til MobilePay.
A5. Øvrige forpligtelser
Du har pligt til at sikre, at de oplysninger, du giver, er korrekte og opdaterede.
Det gælder fx kort-, konto- og mobilnummer og e-mailadresse. MobilePay
kontrollerer ikke dette, se dog pkt. A14.2 om videregivelse af kundeoplysninger.
Din MobilePay er personlig og må kun bruges af dig. Du må ikke oplyse dine
koder til andre, skrive dem ned eller opbevare dem på din mobile enhed.
MobilePay må kun benyttes til lovlige formål.
MobilePay må ikke anvendes til erhvervsmæssig brug. Erhvervsdrivende skal
benytte MobilePay til erhvervsdrivende (læs mere her). Du må gerne tilknytte et
firmakort til din MobilePay, hvis kortet er udstedt til dig. Du har selv ansvaret for
at afklare, om din arbejdsgiver tillader, at du knytter kortet til MobilePay, og om
du bruger kortet i overensstemmelse med de betingelser, der gælder for dit
firmakort. MobilePay Denmark kontrollerer ikke dette.
MobilePay må ikke bruges til offentlige indsamlinger uden MobilePay
Denmarks forudgående skriftlige godkendelse.
Du må ikke bruge MobilePay på en måde, der chikanerer andre MobilePay-
brugere. Hvis vi vurderer, at det sker, vil vi betragte det som væsentlig
misligholdelse af aftalen med MobilePay Denmark. Det betyder, at vi i en
sådan situation kan opsige din aftale. Se mere om opsigelse under pkt. A8.
Du har selv ansvaret for, at det nummer, du sender penge til via MobilePay,
tilhører den tiltænkte modtager, og du skal selv kontrollere, at beløbet er
korrekt. Du har også selv ansvar for at oplyse korrekt mobilnummer til personer
og erhvervsdrivende, der vil overføre penge til dig, og du skal selv sikre, at du
har knyttet den rette konto til din MobilePay. MobilePay Denmark kontrollerer
ikke dette.
Du må ikke benytte MobilePay til betaling, hvis du er bevidst om, at der ikke er
dækning for betalingen.
For at forhindre misbrug af MobilePay, skal du opbevare din mobile enhed, så
andre ikke kan få uhindret adgang. Hvis det er muligt, bør du låse enheden med
kode eller tastaturlås. Koden må ikke oplyses til andre.
Du har pligt til at legitimere dig yderligere over for MobilePay Denmark, hvis
lovgivningen kræver det.

A6. Godt at vide om fortrydelsesret
Efter forbrugeraftaleloven kan du fortryde denne aftale inden for 14 dage efter,
du har tilmeldt dig MobilePay --- se dog næste afsnit.

Fristen for fortrydelsesretten regnes som udgangspunkt fra den dag, du
modtager den aftalte ydelse. Det gælder dog kun, hvis du samtidig får de
oplysninger, du efter forbrugeraftaleloven har krav på --- blandt andet om
fortrydelsesretten og om det produkt, du har bestilt. Ellers regnes fristen fra den
dag, du modtager oplysningerne.

Falder fortrydelsesfristens sidste dag på en lørdag, søndag, helligdag,
grundlovsdag, juleaftensdag, nytårsaftensdag eller fredag efter Kristi
himmelfartsdag, udløber fristen den følgende hverdag.
Fortrydelsesretten bortfalder inden 14-dages-fristens udløb, når aftalen efter
din udtrykkelige anmodning er blevet opfyldt af både dig og MobilePay
Denmark. Det vil ofte være tilfældet fx med betalingsoverførsler. OBS: Det
betyder, at hvis du først har overført beløb via MobilePay, kan du ikke fortryde
aftalen.
Fortryder du aftalen, skal du blot ringe på (+45) 45 144 447 eller skrive til
MobilePay Denmark inden fristen udløber, og give meddelelse om, at du
ønsker at udøve din fortrydelsesret.

Hvis du vil sikre dig bevis for, at du har overholdt fristen, kan du fx sende brevet
anbefalet og gemme kvitteringen.

Du kan også bruge fortrydelsesblanketten, som findes her.
Du vil i den forbindelse straks modtage en kvittering for modtagelsen af
blanketten per e-mail.

A7. Spærring
A7.1 MobilePay Denmarks spærring af MobilePay
MobilePay Denmark har ret til uden varsel at spærre for din adgang til at
benytte MobilePay af sikkerhedsmæssige hensyn og/eller ved mistanke om
uberettiget brug, herunder hvis:

• det/de kort eller den konto, der er tilknyttet MobilePay, lukkes eller spærres
• betingelserne for MobilePay ikke overholdes, og dette medfører en risiko for
sikkerheden eller for uberettiget brug.
• mobilnummeret, der er tilknyttet MobilePay, er blevet misbrugt eller
formodes misbrugt.
• MobilePay er blevet misbrugt eller formodes misbrugt af tredjemand.
• du har modtaget penge via MobilePay, der ikke er blevet autoriseret af den
MobilePay-bruger, som pengene er overført fra, eller hvis vi i øvrigt har en
formodning om, at der er sket uautoriserede overførsler fra din MobilePay.

Desuden kan vi spærre adgangen til MobilePay uden varsel, hvis MobilePay-
brugeren er helt eller delvist omfattet af sanktioner fra danske myndigheder, EU
eller FN, jf. Udenrigsministeriets oversigt over sanktioner, eller lignende (fx
amerikanske myndigheder som Office of Foreign Assets Control).
Endvidere kan vi spærre adgangen til MobilePay uden varsel, hvis MobilePay-
brugeren ikke giver MobilePay Denmark de oplysninger, som MobilePay
Denmark er forpligtet til at indhente fra MobilePay-brugeren i henhold til
lovgivningen, fx efter hvidvaskloven eller skattekontrolloven.

Når vi spærrer for adgangen til MobilePay, underretter vi dig på forhånd om
årsagen samt datoen og tidspunktet for spærringen. Hvis en
forhåndsunderretning vil skade hensynet til sikkerheden, underretter vi dig
herom umiddelbart efter spærringen

A7.2 Din spærring af MobilePay
Du skal snarest muligt kontakte os for at spærre for MobilePay, hvis

• mobiltelefonen, SIM-kortet og/eller det/de tilknyttede betalingskort er tabt
eller stjålet --- eller hvis du har mistanke om det
• du opdager eller har mistanke om, at din MobilePay er blevet misbrugt.

Du spærrer din MobilePay døgnet rundt ved at ringe til os på (+45) 45 144 447
og oplyse dit mobilnummer. Så lukker vi for adgangen og sender dig en mail
med årsagen, datoen og tidspunktet for spærringen.
A8. Opsigelse/ophør
A8.1 Din opsigelse af MobilePay
Du kan opsige din MobilePay-aftale med MobilePay Denmark skriftligt eller
telefonisk uden varsel. Hvis du overdrager mobilnummeret eller nedlægger
telefonabonnementet, er det særligt vigtigt, at du forinden ændrer
mobilnummeret i MobilePay eller opsiger aftalen om MobilePay. Bemærk, at
det ikke er nok at slette appen for at opsige din aftale med os.

A8.2 MobilePay Denmarks opsigelse/ophævelse af MobilePay
MobilePay Denmark kan med to måneders varsel opsige aftalen om
MobilePay.
I tilfælde af misligholdelse kan vi ophæve aftalen uden varsel.
Hvis du ikke har benyttet MobilePay i seks måneder, forbeholder vi os ret til at
opsige din aftale om MobilePay.

A9. Gebyrer
MobilePay Denmark opkræver p.t. ikke gebyr for brug af MobilePay, heller ikke
for brug af MobilePay til betaling med kort på nettet --- men den
erhvervsdrivende, som du handler hos, kan evt. opkræve et gebyr. Du skal
betale omkostninger til din teleudbyder for at bruge din mobile enhed, og din
kortudsteder kan opkræve gebyr for brug af dit kort.
Hvis vi indfører gebyrer for din brug af MobilePay, får du besked herom ved
meddelelse om ændrede betingelser med to måneders varsel.

A10. Ændringer
Du får besked i din app, hvis vi ændrer betingelserne. Vi kan ændre dem uden
varsel, hvis ændringerne er til fordel for dig. Hvis ikke, får du to måneders varsel.
Du kan læse betingelserne i din app eller på mobilepay.dk, hvorfra du også kan
printe, downloade eller maile dem.
Hvis du ikke ønsker at være omfattet af de nye betingelser, skal du give os
besked. Hvis du meddeler, at du ikke ønsker at være omfattet af de nye
betingelser, anser vi aftalen om MobilePay for at være ophørt fra det tidspunkt,
de nye betingelser træder i kraft. Hører vi ikke fra dig, betragter vi det som din
accept af ændringerne.

A11. Immaterielle rettigheder og licens
A11.1 Immaterielle rettigheder
Alle ophavsrettigheder, varemærker og andre immaterielle rettigheder til og
vedrørende MobilePay-produkterne og disses funktioner tilhører MobilePay
Denmark eller vores licensgivere. Du må ikke gengive, kopiere, fremvise,
overdrage, offentliggøre eller på anden måde bruge disse immaterielle
rettigheder eller MobilePay-produkterne, undtagen i den udstrækning der er
nødvendig for at anvende MobilePay-produkterne som forudsat i disse
betingelser. Du må dog gerne downloade og kopiere informationer og
materiale på MobilePay`s hjemmeside til din egen, personlige brug.

A11.2 Licens til MobilePay-appen
Du får en ikke-eksklusiv og ikke-overdragelig licens til at bruge MobilePay-
appen som forudsat i disse betingelser på enhver smartphone eller tablet (iOS
eller Android), som du ejer eller kontrollerer. Du må ikke distribuere, udleje,
lease, udlåne, sub-licensere, overdrage, sælge eller gøre Appen tilgængelig
over et netværk. Du må heller ikke forsøge at udlede sourcekoden, modificere
eller skabe afledte værker af MobilePay-appen.

A12. Elektroniske spor
Når du downloader appen, tilmelder dig og bruger MobilePay, vil MobilePay
Denmark opsamle informationer, som du efterlader som elektroniske spor ved
din brug af MobilePay, såsom hvilke skærmbilleder i MobilePay-appen du har
været på, hvilken mobil enhed du bruger, hvilket operativsystem du har, og
hvilken ip-adresse du har.
Vi bruger oplysningerne, når vi afvikler driften og udarbejder statistik, fx for at
forbedre MobilePay. Af tekniske årsager er det ikke muligt at bruge MobilePay
uden brug af elektroniske spor. De elektroniske spor kan ikke bruges til at
indsamle personlige oplysninger om dig. Du skal afinstallere appen, hvis du ikke
længere ønsker, at der sættes elektroniske spor.

A13. Kommunikation
Aftalen indgås på dansk og vores kommunikation foregår på dansk.
Du modtager som udgangspunkt alle meddelelser i henhold til denne aftale i
din MobilePay-app. I visse situationer vil vi også benytte den e-mailadresse, du
har oplyst. Læs mere under A14.1.

A14. Kundeoplysninger
A14.1. Behandling af kundeoplysninger
MobilePay Denmark modtager en række oplysninger om dig som følge af din
aftale med MobilePay.
I det følgende kan du læse, hvilke oplysninger det drejer sig om, og hvad vi
bruger oplysningerne til.
Når du opretter dig som bruger af MobilePay, beder vi om en række
oplysninger, fx navn, adresse, CPR-nummer og e-mailadresse. Vi får også
løbende nye oplysninger om, hvordan du bruger MobilePay. Fx når du
overfører til andre brugere eller betaler med MobilePay, registrerer vi dit og
modtagers mobilnummer, kontonummer, beløb samt dato for overførsel.
I nogle tilfælde kan MobilePay desuden hente oplysninger fra offentligt
tilgængelige kilder og registre. Det kan fx være fra Det Centrale Personregister
(CPR), hvis du har ændret adresse.
Oplysningerne om dig og din brug af MobilePay bruger vi typisk til
administration - fx til at gennemføre MobilePay-betalinger, vise dine
MobilePay posteringer, foretage fejlrettelser eller for at kunne understøtte de
funktioner, du har tilmeldt dig i MobilePay. Hvis du fx vælger at bruge
MobilePay Bonus, vil vi behandle oplysninger om dit CPR-nummer eller NemID
til brug for registrering, beregning, optjening og anden håndtering af
MobilePay Bonus. Du kan læse mere om de konkrete oplysninger, der
behandles i forbindelse med de funktioner, du bruger, under betingelserne for
de relevante funktioner, herunder pkt. D3 om visning af kvitteringer via
MobilePay, E1-E2 om MobilePay Bonus, F1 om Medlemskaber, H2 om
MobilePay Connect og I2 om Skatteindberetning af donationer med
MobilePay.
Desuden bruger vi informationerne til servicemeddelelser og rådgivning og for
at kunne tilbyde de serviceydelser, som MobilePay har og i fremtiden vil få.
Endelig bruger vi også informationerne til bogføring, opfyldelse af lovkrav,
retshåndhævelse og for at forhindre misbrug.
Vi opbevarer informationerne så længe, det er nødvendigt for vores
administration, rådgivning, opfyldelse af lovkrav m.v. samt gennemførsel af de
serviceydelser, som MobilePay har og i fremtiden vil få.
Vi bruger din e-mailadresse til at sende betingelserne for MobilePay ved din
oprettelse som MobilePay-bruger. Desuden kan vi bruge din e-mailadresse til
at sende servicemeddelelser. Du kan også modtage servicemeddelelser via
MobilePay-appen.
Hvis du lader MobilePay Denmark anvende din aktuelle lokation (geografisk
placering), vil disse oplysninger blive brugt til at vise dig erhvervsdrivende i
nærheden, hvor du kan betale med MobilePay og betalingsterminaler hvor du
kan bruge funktionen 'Betal fra låst skærm’. Vi kan desuden bruge oplysningen
om din aktuelle lokation til support, tilpasning af vores services eller afklaring af
tvivlsspørgsmål vedrørende brug af MobilePay.
Vi har endvidere løbende brug for en række oplysninger fra dig for at kunne leve
op til gældende lovgivning om hvidvask m.v. Dit aftaleforhold til MobilePay
Denmark og alle aftaler med os er betinget af, at vi modtager disse
oplysninger.
A14.2. Videregivelse af kundeoplysninger
I visse tilfælde har MobilePay Denmark pligt til at videregive oplysninger til
offentlige myndigheder, fx til skattemyndighederne. En sådan videregivelse vil
kun finde sted i det omfang, det er lovpligtigt.
Videregivelse af dine oplysninger kan også ske til MobilePay-modtagere og ---
afsendere og disses banker i det omfang, det er nødvendigt for at du kan
sende, modtage eller anmode om penge i MobilePay, herunder oplysninger
der identificerer afsender og modtager samt deres tilknyttede kort og konti.
Både når du sender eller beder om penge med MobilePay, sender vi en
besked om beløb, det navn, du har registreret, mobilnummer og dato for
overførslen sammen med din eventuelle besked og billede til modtager. Hvis
du betaler til en forretning eller en velgørende organisation, viser vi ikke hele dit
mobilnummer.
Vi kan videregive information om dit CPR-nummer til den bank, hvor du har din
registrerede bankkonto (modtagerkonto), så den bank kan kontrollere og
informere MobilePay Denmark om, at kontoen tilhører dig. Vi kan videregive
information om dit CPR-nummer samt dele af dit kortnummer til den bank, som
har udstedt betalingskortet, så den bank kan kontrollere og informere
MobilePay Denmark om, at kortet tilhører dig, og at kortet og kontoen tilknyttet
kortet kan anvendes til betalinger.
Videregivelse kan endvidere ske, hvis det er nødvendigt for at kunne
understøtte de funktioner, du har tilmeldt dig i MobilePay. Du kan læse mere
om videregivelse of de konkrete oplysninger i forbindelse med de funktioner, du
bruger, under betingelserne for de relevante funktioner, herunder pkt. D3 om
visning af kvitteringer via MobilePay, E1-E2 om MobilePay Bonus, F1 om
Medlemskaber, H2 om MobilePay Connect, I2 om Skatteindberetning af
donationer med MobilePay og J1 om Abonnementsbetalinger.
Videregivelse til andre formål end beskrevet ovenfor vil altid kun ske i
overensstemmelse med gældende lovgivning. Dette vil fx være tilfældet, hvis
videregivelse er nødvendig til brug for retssager om krav opstået i forbindelse
med brug af MobilePay.
MobilePay Denmark kan derudover videregive oplysninger, hvis du har givet dit
samtykke dertil.

A14.3 Dine rettigheder
Du kan altid kontakte MobilePay Denmark for at få indsigt i, hvilke oplysninger,
vi behandler om dig.
Du har endvidere ret til at korrigere oplysninger om dig, som viser sig ikke at
være korrekte. MobilePay Denmark vil rette sådanne oplysninger og samtidig
underrette andre, der har modtaget de forkerte oplysninger.

A14.4 Klage over MobilePay Denmarks behandling af kundeoplysninger
Hvis du vil klage over behandlingen af oplysninger om dig, kan det ske til den
klageansvarlige i MobilePay Denmark via klage@mobilepay.dk:

eller til
Datatilsynet
Borgergade 28,5.
1300 København K
dt@datatilsynet.dk

A15. Samarbejdspartnere
MobilePay Denmark får i nogle tilfælde provision eller andet vederlag, når vi
sælger en samarbejdspartners produkter, eller når vi henviser til en anden
virksomhed. Du kan få oplysning om vores samarbejdspartnere ved
henvendelse til os eller på vores hjemmeside www.mobilepay.dk.

A16. MobilePay Denmarks erstatningsansvar
Her kan du læse nærmere om MobilePay Denmarks erstatningsansvar. Du skal
være opmærksom på, at under de enkelte afsnit for de forskellige
funktioner/services kan der være anført særlige forbehold om MobilePay
Denmarks ansvar.

MobilePay Denmark er erstatningsansvarlig, hvis vi på grund af fejl eller
forsømmelser opfylder aftalte forpligtelser for sent eller mangelfuldt.

Selv på de områder, hvor der gælder et strengere ansvar, er MobilePay
Denmark ikke ansvarlig for tab, som skyldes

• nedbrud i/manglende adgang til it-systemer eller beskadigelser af data i
disse systemer, der kan henføres til nedennævnte begivenheder uanset, om det
er MobilePay Denmark selv eller en ekstern leverandør, der står for driften af
systemerne, svigt i MobilePay Denmarks strømforsyning eller
telekommunikation, lovindgreb eller forvaltningsakter, naturkatastrofer, krig,
oprør, borgerlige uroligheder, sabotage, terror eller hærværk (herunder
computervirus og -hacking)
• strejke, lockout, boykot eller blokade, uanset om konflikten er rettet mod eller
iværksat af MobilePay Denmark selv eller dens organisation, og uanset
konfliktens årsag. Det gælder også, når konflikten kun rammer dele af
MobilePay
• andre omstændigheder, som er uden for MobilePay Denmarks kontrol.

MobilePay Denmarks ansvarsfrihed gælder ikke, hvis
• MobilePay Denmark burde have forudset det forhold, som er årsag til tabet,
da aftalen blev indgået, eller burde have undgået eller overvundet årsagen til
tabet
• Lovgivningen under alle omstændigheder gør MobilePay Denmark
ansvarlig for det forhold, som er årsag til tabet.

Vær opmærksom på, at MobilePay Denmark ikke har ansvar for eventuelle fejl
og mangler ved de varer eller tjenesteydelser, som de erhvervsdrivende
leverer, og MobilePay Denmark påtager sig intet ansvar for de indsamlinger,
som du betaler til med MobilePay. Såfremt du har klager vedrørende de
leverer varer, tjenesteydelser eller indsamlinger, skal du rette henvendelse til
den erhvervsdrivende og/eller indsamleren.

MobilePay Denmark påtager sig intet ansvar for erhvervsdrivendes
handlemåde i øvrigt.

A17. Lovvalg og værneting
Aftalen og enhver tvist, der udspringer af denne aftale, er underlagt dansk ret
og skal behandles ved en dansk domstol. Dette gælder uden hensyntagen til
internationale privatretlige regler, der måtte føre til anvendelse af anden ret
end dansk ret.

A18. Tilsyn
MobilePay Denmark har tilladelse fra og er under tilsyn af:

Finanstilsynet
Århusgade 110
2100 København Ø
Telefon 33 55 82 82
www.finanstilsynet.dk

MobilePay Denmarks tilladelse er registreret i Finanstilsynet under FT-nr.
40505.

MobilePay Denmark er endvidere i henhold til lov om betalingstjenester og
elektroniske penge under tilsyn af Forbrugerombudsmanden og Konkurrence-
og Forbrugerstyrelsen vedrørende overholdelse af visse lovbestemmelser.

A19 Klager
Du kan altid kontakte MobilePay Denmark, hvis du er uenig med os. Du er også
velkommen til at ringe til (+45) 45 144 447. På den måde sikrer vi, at
uenigheden ikke beror på en misforståelse.

Hvis du fortsat er uenig eller utilfreds med resultatet, skal du skrive til
klage@mobilepay.dk

Fører en sådan henvendelse til et resultat, der ikke er tilfredsstillende for dig,
kan du klage til Pengeinstitutankenævnet, Amaliegade 8 B, 2., Postboks 9029,
1022 København K, tlf. nummer 35436333, www.pengeinstitutankenaevnet.dk.

A20. Nyt eksemplar af betingelserne
Du kan altid finde den seneste version i din app eller på mobilepay.dk.
A21. Kontakt
Du kan kontakte MobilePay support via (+45) 45 144 447. Du kan se
åbningstiderne på mobilepay.dk.
Du kan spærre din MobilePay døgnet rundt ved at ringe til os på (+45) 45 144
447 og oplyse dit mobilnummer. Så lukker vi for adgangen og sender dig en e-
mail med årsagen, datoen og tidspunktet for spærringen.

B. Når du betaler med MobilePay
MobilePay kan bruges til at betale varer/tjenesteydelser hos erhvervsdrivende.
MobilePay kan ligeledes bruges til at betale varer/tjenesteydelser via
erhvervsdrivendes apps i fysisk handel eller ved fjernsalg --- forudsat at varen
skal forbruges udenfor appen. Hvis du køber i webshops, skal du bruge
MobilePay til nethandel, se afsnit C. Du kan betale regninger, som du har
accepteret at modtage i din MobilePay. Du kan også i visse situationer tilknytte
tilbagevendende betalinger (læs mere om funktionen Abonnementsbetalinger
under afsnit J). Du kan overføre penge til offentlige, lovlige og af os godkendte
indsamlinger samt private, lovlige indsamlinger eller til en anden person. Du
kan også overføre penge til samt bede om penge fra en anden MobilePay-
bruger. Du kan også i visse situationer modtage penge fra en erhvervsdrivende.
MobilePay kan kun benyttes til overførsler/betalinger i danske kroner. Når du
betaler med MobilePay, skal du være opmærksom på følgende:

• det navn, billede og mobilnummer (også hemmeligt nummer), du har
registreret dig med, vises til den MobilePay-bruger, du enten vil sende beløbet
til eller modtage beløbet fra.
• det navn og billede, du har registreret dig med, og de sidste 4 cifre i dit
mobilnummer vises til den erhvervsdrivende eller velgørende organisation, du
betaler eller overfører penge til. Det gælder dog ikke, hvis du benytter
funktionen Abonnementsbetalinger.
• MobilePay registrerer bl.a. dit og modtagers mobilnummer, kontonumre,
beløb samt dato for overførslen --- læs mere under afsnit A14.1

B1. Registrering af betalingskortoplysninger mv.
B1.1 Kortudsteders autorisation mv.
Når der trækkes penge på betalingskortet, søger MobilePay Denmark
autorisation hos din kortudsteder, som afgør, om der kan betales fra kortet.
Afviser din kortudsteder betalingen, bliver overførslen via MobilePay afvist.
Kortudsteder kan opkræve gebyr for brug af kortet.
MobilePay Denmark bruger en certificeret Payment Service leverandør til
lagring af dine kortoplysninger. Dine data opbevares i overensstemmelse med
internationale sikkerhedsstandarder (Payment Card Industry --- Data Security
Standard). Dine kortoplysninger bliver ikke gemt på din mobile enhed eller hos
MobilePay Denmark.
Bemærk, at vi kan overføre beløbet direkte fra din konto, hvis du er kunde i en
bank, der har indgået en aftale med MobilePay Denmark om at distribuere
MobilePay og har tilknyttet et betalingskort udstedt af en bank, der har indgået
en aftale med MobilePay Denmark om at distribuere MobilePay. Du kan se en
liste over banker, der har indgået en aftale med MobilePay Denmark om at
distribuere MobilePay, på mobilepay.dk.

B1.2 Gennemførsel af overførsler
Når du overfører penge i MobilePay, sker der først en elektronisk
pengeoverførsel fra dit betalingskort til din MobilePay, forudsat din
kortudsteder godkender betalingsanmodningen --- læs mere under B1.1.
Derefter videreføres pengene til modtagerens MobilePay, hvorfra beløbet
overføres til modtagers bankkonto. Eventuelle gebyrer bliver også trukket fra dit
kort via det tilmeldte mobilnummer. Den maksimale gennemførselstid for
overførsler for betalinger med MobilePay er som udgangspunkt én bankdag
(dvs. en dag, hvor betalerens og betalingsmodtagerens udbyder holder åbent).
Bemærk, at vi kan overføre beløbet direkte fra din konto, hvis du har tilknyttet et
betalingskort udstedt af en bank, der har indgået en aftale med MobilePay
Denmark om at distribuere MobilePay.
B2. Brug af MobilePay mv.
B2.1. Maksimalt forbrug
Der er en maksimal beløbsgrænse pr. kalenderår for overførsler med
MobilePay, afhængigt af, hvordan du har oprettet dig. Med CPR-nummer får
du automatisk en årlig beløbsgrænse på 80.000 kr. Med NemID med OCES
hæves den årlige beløbsgrænse til 150.000 kr. Du kan øge til en årlig
beløbsgrænse på 300.000 kr., såfremt du foretager en yderligere legitimering.
Se mere herom på mobilepay.dk
Overførsler omfatter både de beløb, du afsender og modtager. Du kan se dette
maksimum og følge det i MobilePay under ‘Beløbsgrænser’. Her kan du også se
det fastsatte daglige maksimum for hvor meget, du kan afsende.
B2.2 Gennemførsel af betalinger med MobilePay
B2.2.1. Sådan overfører du penge med MobilePay til en anden MobilePay-
bruger
Du overfører et beløb til en anden MobilePay-bruger ved at indtaste det
ønskede beløb og mobilnummer på modtageren og evt. en besked og et
billede. Hvis du har tilknyttet flere betalingskort, kan du nemt vælge et andet
kort til betalingen, end det, du har valgt som dit primære kort. Du skal godkende
betalingen ved at swipe ‘Send penge’, hvorved betalingsordren anses som
modtaget.
Bagefter får du en bekræftelse på skærmen, som du kan finde igen under
‘Aktiviteter’.
Modtageren kan med det samme se, at overførslen er registreret i sin
MobilePay under ‘Aktiviteter’ og får dermed sikkerhed for, at overførslen er
gennemført, og at beløbet vil blive sat ind på modtagerens registrerede
bankkonto.
Hvis modtageren ikke er oprettet som MobilePay-bruger, bliver der oprettet en
ventende betalingsordre, der ligger klar i 30 kalenderdage. Du kan selv sende
en sms til modtager om den ventende overførsel fra MobilePay. MobilePay
Denmark giver ikke besked. Er du i tvivl om, hvorvidt du har modtaget eller sendt
penge, så tjek under ’Aktiviteter’.

B2.2.2. Sådan beder du om en overførsel fra en anden MobilePay-bruger
Når du vil bede en MobilePay-bruger om at sende et beløb til dig, skal du
indtaste beløb og brugerens navn eller mobilnummer og evt. en besked og et
billede. Send anmodningen ved at swipe ‘Anmod om penge’, så får modtager
besked og mulighed for at acceptere. Så overføres beløbet til din MobilePay
og derfra til din registrerede bankkonto. Du kan se din bekræftelse på
anmodningen under ‘Aktiviteter’. På dit kontoudskrift for den konto, der er
tilknyttet din MobilePay, kan du også følge dine indbetalinger fra MobilePay.

B2.2.3 Sådan betaler du for varer og tjenesteydelser hos erhvervsdrivende,
via en erhvervsdrivendes app samt betaler regninger eller overfører penge til
offentlige, lovlige og godkendte indsamlinger med MobilePay
Vil du betale for en vare eller tjenesteydelse hos en erhvervsdrivende, via en
erhvervsdrivendes app (i fysisk salg eller ved fjernsalg), betale en regning eller
overføre penge til en offentlig og godkendt indsamling, skal du følge deres
fremgangsmåde.
Når du bekræfter overførslen ved Abonnementsbetalinger, vil betalingen
fremadrettet ske automatisk, når du har registreret din aftale i MobilePay. Læs
mere under afsnit J. Når du har gennemført overførslen får du en bekræftelse,
som du kan finde igen under ‘Aktiviteter’.
Både når du vælger modtager, er på bekræftelsesbilledet, ser din kvittering
eller ser din aktivitetsliste, vil du kunne se det logo, som den erhvervsdrivende
evt. har valgt at tilknytte.

B.2.2.3.1 Betal fra låst skærm
Funktionen ‘Betal fra låst skærm’ giver dig mulighed for at betale i butikker, som
tilbyder denne mulighed, uden at logge ind i MobilePay. Du finder funktionen
under ‘Indstillinger’. Når funktionen er slået til, kan MobilePay lokalisere
betalingsterminaler i nærheden.
Er funktionen ‘Betal fra låst skærm’ slået til, betaler du ved at tænde din mobil
og holde den hen til betalingsterminalen. Du modtager en notifikation på din
låseskærm, som du skal trykke på (holde inde) eller ’swipe’ til venstre, og
derefter får du mulighed for at godkende (eller afvise) betalingen.
Grænsen for hvor store beløb, du kan godkende via ‘Betal fra låst skærm’, er p.t.
på 250 kr. Selvom beløbet er under den gældende beløbsgrænse, vil du med
mellemrum blive bedt om at godkende betalingen ved at åbne din MobilePay
og swipe ‘Betal’.
Under ‘Indstillinger’ kan du altid slå funktionen ‘Betal fra låst skærm’ til og fra. På
mobilepay.dk kan du læse mere om hvilke typer af telefoner, der kan benytte
funktionen.
B.2.2.4 Sådan modtager du overførsler fra erhvervsdrivende
I visse situationer vil du have mulighed for at modtage beløb fra
erhvervsdrivende. Hvis den erhvervsdrivende har en aftale med MobilePay
Denmark om at kunne tilbyde dette, kan du modtage beløb ved at oplyse dit
mobilnummer. Du kan se pengene med det samme i MobilePay under
‘Aktiviteter’, og beløbet vil blive sat ind på din registrerede bankkonto.

B2.3 Fejl og mangler
MobilePay Denmark har intet ansvar for eventuelle fejl og mangler ved de
varer eller tjenesteydelser, som de erhvervsdrivende leverer, og MobilePay
Denmark påtager sig intet ansvar for de indsamlinger, som du betaler til med
MobilePay. Såfremt du har klager vedrørende de leverede varer,
tjenesteydelser eller indsamlinger, skal du rette henvendelse til den
erhvervsdrivende og/eller indsamleren.

B3. Kontrol af posteringer
Du har pligt til løbende at kontrollere dine MobilePay-posteringer i appen.
Opdager du betalinger
• som ikke stemmer overens med dine bekræftelser for de enkelte træk,
• som du ikke mener at have foretaget, eller
• hvis du oplever, at andre uretmæssigt har sat penge ind på din MobilePay
skal du give os besked snarest muligt --- vær dog opmærksom på tidsfristen i
punkt B5.

B3.1 Oplysninger om MobilePay transaktioner
Du kan under ’Aktiviteter’ i din MobilePay se oplysninger om dine transaktioner i
en periode på mindst op til 13 måneder. Du kan også følge dine MobilePay
transaktioner på dit kontoudskrift.

B4. Tilbageførsel af betalinger, som du har godkendt (autoriserede
betalinger)
B4.1. Tilbagekaldelse
Når du har godkendt en betaling, kan du ikke tilbagekalde den.

B4.2 Køb af varer eller tjenesteydelser, der sælges ved fjernsalg, og hvor det
er tilladt at betale med MobilePay
Hvis du har betalt en vare eller tjenesteydelse ved fjernsalg, hvor det er tilladt at
betale med MobilePay (se mere herom under afsnit B), kan du i visse
situationer have ret til at få en betaling tilbageført, hvis købet er sket ved
fjernsalg, og forretningen (den erhvervsdrivende) har trukket et højere beløb
end aftalt, eller den bestilte vare/tjenesteydelse ikke er leveret, eller du har
udnyttet en aftalt eller lovbestemt fortrydelsesret, førend der er foretaget
levering af varen eller tjenesteydelsen.
Du skal først søge at løse problemet med den erhvervsdrivende, inden du
kontakter MobilePay Denmark. Du skal kunne dokumentere, at du har
kontaktet eller forsøgt at kontakte den erhvervsdrivende.
Det er en betingelse, at du kontakter os snarest muligt, efter du er blevet
opmærksom på, at du kan have krav på tilbageførsel af en betaling. Du skal så
vidt muligt kontakte os med din indsigelse senest 14 dage efter, du er blevet
opmærksom på dit mulige krav. Når vi vurderer, om du har kontaktet os i rette
tid, vil vi lægge vægt på din pligt til løbende at gennemgå og kontrollere
posteringerne på din MobilePay. Vi vil herefter hurtigst muligt undersøge din
indsigelse.

B5. Tilbageførsel af betalinger, som du ikke har godkendt (uautoriserede
betalinger)
Hvis du mener, der er gennemført betalinger med MobilePay, som du ikke har
godkendt, medvirket til eller foretaget, skal du kontakte MobilePay Denmark
snarest muligt, efter du har opdaget det og lave en indsigelse. Når vi vurderer
din indsigelse, og om du har kontaktet os i rette tid, vil vi lægge vægt på din pligt
til løbende at gennemgå og kontrollere posteringerne på din MobilePay. Under
alle omstændigheder skal du henvende dig til os senest 13 måneder efter, at
beløbet er trukket med MobilePay.
Viser undersøgelsen, at andre uberettiget har brugt din MobilePay, refunderer
vi beløbet med det samme.
B6. Dit ansvar
Hvis MobilePay har været misbrugt af en anden person, vil vi dække tabet,
medmindre du har handlet svigagtigt eller undladt at opfylde dine forpligtelser
med vilje (med forsæt) eller undladt at spærre MobilePay, jf. afsnit A7.2.
Du er ikke ansvarlig for tab, der opstår, efter vi har fået besked om, at
MobilePay skal spærres eller hvis du ikke har haft mulighed for at spærre
MobilePay på grund af forhold hos MobilePay Denmark.



C. MobilePay til brug ved nethandel (betaling med kort via MobilePay)
Du kan bruge MobilePay ved nethandel, hvis du har aktiveret funktionen under
‘Indstillinger’ i appen (her kan du også deaktivere funktionen), og såfremt den
pågældende hjemmeside muliggør dette. Når du gør det, fungerer MobilePay
som en service, der omsætter dit tilmeldte mobilnummer til de kortnumre, du
har registreret i din MobilePay.
Bemærk, at selve betalingen sker som ved et almindeligt kortkøb, hvor du selv
har indtastet kortnummeret. Der flyttes dermed ikke penge fra dit tilknyttede
betalingskort over på MobilePay, og MobilePay Denmark står derfor ikke for
betalingsoverførslen.
Hvis du ønsker at tilmelde dit Dankort til denne løsning, skal du bruge dit NemID.
Når du bruger dit kort til betaling på nettet via MobilePay, skal du derudover
være opmærksom på, at MobilePay Denmark
• bruger dit tilmeldte mobiltelefonnummer til at omsætte til de
kortoplysninger, du har registreret i din MobilePay
• registrerer det beløb og den dato for godkendelse af dit kortkøb, du får vist
og godkender i din MobilePay-app --- se mere under punkt C8.
Vi sender ikke dit mobilnummer til den erhvervsdrivende, hvor du handler med
dit kort via MobilePay.

C1. Registrering og brug af betalingskortoplysninger mv.
C1.1 Betalingskortoplysninger
Når du vælger at betale med dit kort på nettet via MobilePay, omsættes dit
tilmeldte mobiltelefonnummer til de kortoplysninger, du har registreret i din
MobilePay. Så kan internetforretningens betalingsudbyder gennemføre
kortbetalingen. Når der trækkes penge på betalingskortet, søger
betalingsudbyderen autorisation hos din kortudsteder (fx din bank). Det er
kortudsteder, der afgør, om der kan betales fra kortet. Afviser din kortudsteder
betalingen, får du besked med det samme. Bemærk, at både kortudsteder og
den erhvervsdrivende eventuelt opkræver gebyr for brug af kortet.
MobilePay Denmark bruger en certificeret Payment Service leverandør til
lagring af dine kortoplysninger, og dine data opbevares i overensstemmelse
med internationale sikkerhedsstandarder (Payment Card Industry --- Data
Security Standard). Dine kortoplysninger bliver ikke gemt på din mobile enhed
eller hos MobilePay Denmark.

C1.2 Tilmelding af Dankort
Når du knytter dit Dankort til betaling på nettet via MobilePay, skal du bekræfte
det med dit NemID med OCES certifikat ved at følge anvisningerne.

C2. Funktioner, brug af MobilePay til betaling på nettet mv.
C2.1 Funktioner
Hvis du har aktiveret MobilePay til betaling på nettet, kan du handle med dine
kort i de internetforretninger, der skilter med MobilePay, og som modtager den
korttype, du har tilknyttet din MobilePay.

Hvis internetforretningen tilbyder muligheden, kan du også overføre dit navn,
din hjemme- og evt. en leveringsadresse, hvis din hjemmeadresse ikke er
leveringsadresse. Desuden kan du, hvis internetforretningen tilbyder
muligheden, overføre din e-mail adresse og dit mobilnummer fra MobilePay til
internetforretningen til brug for gennemførelse af det konkrete køb.

C2.2 Dine kortholderregler
Når du handler via MobilePay på nettet, er det dine kortregler, der gælder.
Reglerne for MobilePay skal du naturligvis også overholde.

C2.3 Maksimalt forbrug
MobilePay Denmark fastsætter ingen maksimal grænse for dine køb, når du
betaler på nettet med kort via MobilePay. Du skal være opmærksom på, at din
kortudsteder eller den erhvervsdrivende kan have fastsat en beløbsgrænse.

C2.4 Gennemførelse af betalinger med dit kort på nettet via MobilePay
Du vælger selv aktivt på den erhvervsdrivendes hjemmeside, at du vil betale
med dit betalingskort via MobilePay.
Kvitteringen for selve købet modtager du fra den erhvervsdrivende. Du kan se
oplysninger om dine godkendelser af kortkøb via MobilePay under ‘Aktiviteter’ i
mindst 13 måneder. Du vil også kunne se din kortbetaling på nettet via
MobilePay på dit korts kontoudtog.
Både når du er på godkendelsesbilledet, ser din bekræftelse eller ser din
aktivitetsliste, vil du kunne se det logo, som den erhvervsdrivende benytter.

C2.5 Fejl og mangler
MobilePay Denmark har intet ansvar for eventuelle fejl og mangler ved de
varer eller tjenesteydelser, som den erhvervsdrivende leverer. Hvis du ønsker at
klage over fejl eller mangler ved de varer eller tjenesteydelser, du har betalt for,
skal du kontakte den erhvervsdrivende.

C3. Kontrol af godkendelser af kortbetalinger via MobilePay
Du har pligt til løbende at kontrollere godkendelser af betalinger med kort på
nettet via MobilePay i appen. Opdager du godkendelser, som du ikke mener at
have foretaget, skal du give os besked snarest muligt.
C4. Tilbagekaldelse af godkendelser
Du kan ikke tilbagekalde en godkendelse, du har foretaget via MobilePay.

C5. Indsigelser mv.
Ved nethandel bruges MobilePay kun til at omsætte dit mobilnummer til dine
kortoplysninger, så det er dine kortholderregler, der gælder for dit kortkøb. Det
vil bl.a. sige, at du skal kontakte din kortudsteder (typisk din bank) om
indsigelser om brug af dit kort.
Hvis du mener, at misbruget vedrører brug af kortet til køb på nettet via
MobilePay, skal du kontakte MobilePay Denmark.

C6. Dit ansvar
Det er dit ansvar at bruge det tilknyttede kort i overensstemmelse med din
kortudsteders regler og samtidig overholde betingelserne for MobilePay.

C7. MobilePay Denmarks ansvar
I forhold til din brug af funktionen MobilePay til betaling på nettet har
MobilePay Denmark ansvaret for, at det telefonnummer, du indtaster,
omsættes til det kortnummer, du har indtastet til brug for MobilePay til betaling
på nettet.
D. Visning af kvitteringer via MobilePay
MobilePay Denmark har en aftale med Storebox A/S, som giver dig mulighed
for i MobilePay at få vist de kvitteringer, du har adgang til hos Storebox --- se
mere på www.storebox.com.
Hvis du ønsker at få vist disse kvitteringer i MobilePay, skal du både have en
aftale med Storebox om deres elektroniske kvitteringsløsning og aktivere
muligheden for visning af kvitteringerne via MobilePay. Du kan oprette en profil
hos Storebox via MobilePay.
Vær opmærksom på, at dine MobilePay-bekræftelser (for dine overførsler i
MobilePay) kan ses under Aktiviteter i MobilePay --- de må ikke forveksles med
’Kvitteringer’.

D1. ’Kvitteringer’- aktivering mv.
Du skal selv aktivere funktionen ’Kvitteringer’. Det kræver, at du har en aftale
med Storebox om deres elektroniske kvitteringsløsning --- se mere under punkt
D.2. Når du tilmelder dig ’Kvitteringer’ i MobilePay, skal du også være
opmærksom på, at vi via vores certificerede Payment Service leverandør vil
overføre dine krypterede betalingskortoplysninger til Storebox. Det gør vi, så vi
kan forbinde din profil i Storebox med din MobilePay.
MobilePay Denmark bruger en certificeret Payment Service leverandør til at
lagre dine kortoplysninger, og dine data opbevares i overensstemmelse med
internationale sikkerhedsstandarder (Payment Card Industry --- Data Security
Standard).
Dine kortoplysninger bliver ikke gemt på din mobile enhed eller hos MobilePay
Denmark.

D2. Storebox’elektroniske kvitteringsløsning - tilmelding mv.
Du kan kun aktivere ’Kvitteringer’ i MobilePay, hvis du har en aftale med
Storebox om adgang til elektronisk kvitteringsløsning hos Storebox. Hvis du
tilmelder dig Storebox’ elektroniske kvitteringsløsning via MobilePay, vil
MobilePay Denmark sende dit navn, din mail-adresse og dit telefonnummer til
Storebox. Det gør vi, så Storebox kan oprette din Storebox-profil. Hvis du
allerede er tilmeldt Storebox` elektroniske kvitteringsløsning, kan du også få
mulighed for at tilmelde dig yderligere kvitteringsløsningsfunktioner hos
Storebox via MobilePay.
Den aftale, du allerede har eller indgår med Storebox, er udelukkende en aftale
mellem dig og Storebox. MobilePay Denmark er ikke part i aftalen og er ikke
ansvarlig for Storebox` elektroniske kvitteringsløsning. Det samme gælder for
de eventuelle yderligere kvitteringsløsnings-funktioner, du tilmelder dig hos
Storebox via MobilePay.
Har du spørgsmål til din aftale med Storebox, skal du kontakte Storebox.

D3. Adgang til data
MobilePay Denmark har ikke adgang til dine data og gemmer ikke dine
kvitteringer. Vi viser kun dine kvitteringer, så længe du har funktionen åbnet og
kun for dig. Når du lukker for funktionen, er der ikke længere adgang til
kvitteringerne i MobilePay.
Storebox gemmer dine kvitteringer i henhold til den aftale, du har med
Storebox.
Du kan se kvitteringer fra køb, der er betalt med det betalingskort, du har
tilknyttet til Storebox’ elektroniske kvitteringsløsning samt fra køb, der er betalt
med MobilePay. Det forudsætter, at de erhvervsdrivende, som du handler med,
også har en aftale med Storebox om at overføre kvitteringer til Storebox’
elektroniske kvitteringsløsning.

D4. Framelding til ’Kvittering’
Du kan afmelde kvitteringer under menupunktet ’Afmeld’ i MobilePay. Du vil
fortsat kunne se dine kvitteringer i Storebox’ elektroniske kvitteringsløsning, så
længe du har en aftale herom med Storebox. Hvis du senere ønsker at tilmelde
dig ‘Kvittering’, skal du oprette dig igen.

D5. Framelding til Storebox’ elektroniske kvitteringsløsning
Hvis du ønsker at opsige din aftale med Storebox, skal du kontakte dem og
følge deres anvisninger. Du vil ikke længere se dine kvitteringer i MobilePay.

D6. Dit ansvar
Det er dit ansvar at sikre, at du overholder Storebox’ betingelser for brug af
elektroniske kvitteringer og betingelserne for MobilePay.

D7. MobilePay Denmarks ansvar
MobilePay Denmark har ikke ansvar for Storebox’ elektroniske
kvitteringsfunktion eller handlinger i øvrigt, ligesom vi ikke har ansvaret for
aftalen mellem dig og Storebox.

E. MobilePay Bonus
MobilePay Bonus er en funktion i MobilePay, der giver dig mulighed for at
optjene bonus hos erhvervsdrivende, hvor du betaler varer/services med
MobilePay.
Du kan bruge den optjente bonus hos den erhvervsdrivende, hvor du har
optjent bonussen.
MobilePay Denmark stiller funktionen til rådighed for dig, men det er den
tilmeldte erhvervsdrivende, der giver bonus. Det vil fremgå af MobilePay, hvilke
erhvervsdrivende, der tilbyder MobilePay Bonus.
Du tilmelder dig via menupunktet ’Bonus’ i MobilePay.

E1. Tilmelding og registrering
Når du er registeret MobilePay-bruger med dit CPR-nummer eller NemID, kan
du tilmelde dig via menupunktet ’Bonus’ i din MobilePay-app ved at følge
anvisningerne.
Hvis du er under 18 år, skal du have dine forældres accept, før du tilmelder dig.
Funktionen er personlig, og hvis den misbruges, har vi ret til at spærre din
MobilePay-aftale.

E2. Hvilke informationer registreres, og hvad bruger vi dem til.
Når du tilmelder dig MobilePay Bonus, vil dine oplysninger blive anvendt på
følgende måde:
• når du betaler hos en erhvervsdrivende, der tilbyder bonus, må vi anvende
information om dit købsbeløb til at beregne din bonus. Den erhvervsdrivende
får ikke adgang til dine betalingsinformationer eller andre af dine personlige
informationer i MobilePay.
• vi registrerer din bonus, så du kan anvende den til fremtidige betalinger med
MobilePay hos den erhvervsdrivende, hvor du har optjent bonussen.

E3. Optjening af bonus
Bonus optjenes på baggrund af et køb med MobilePay hos en tilmeldt
erhvervsdrivende. Du kan optjene bonus for alle de køb, du foretager med
MobilePay hos den tilmeldte erhvervsdrivende. Den bonus, som du optjener
ved det enkelte køb, vil blive rundet af til nærmeste hele øre.

Der er ikke nogen øvre grænse for, hvor meget bonus du kan optjene --- dette
afhænger af størrelsen af den bonus, som den erhvervsdrivende giver. Du kan
altid se, hvor meget bonus du vil opspare på den enkelte betaling, inden du
godkender betalingen. Desuden kan du se, hvor meget bonus du har optjent
hos hver erhvervsdrivende, og hvor stor en bonusprocent, den erhvervsdrivende
tilbyder under menupunktet ’Bonus’ i MobilePay.

Vær opmærksom på, at anvendt bonus indgår i beregningen af din daglige
beløbsgrænse for MobilePay.

E4. Bonus fra den tilmeldte erhvervsdrivende
Det er den enkelte erhvervsdrivende, hvor du handler, der giver dig bonussen.
Hvis du ikke får den bonus, du har krav på, skal du rette henvendelse til den
erhvervsdrivende. Hvis du fortsat ikke får den bonus, du har krav på, kan du
kontakte MobilePay support.

E5. Brug af bonus
Den bonus, du har optjent, kan du bruge ved køb af varer/tjenesteydelser hos
den erhvervsdrivende, hvor du har optjent bonussen.
Du bruger bonussen ved at trykke ’Brug bonus’, når du betaler hos den
erhvervsdrivende, hvor du har bonus til gode.

Hvis du betaler en vare eller tjenesteydelse med din optjente bonus, optjener
du ikke bonus af den del af betalingen, der sker med din bonus. Din optjente
bonus kan ikke omveksles til kontanter.

Hvis du returnerer en vare/serviceydelse og skal have dit købsbeløb refunderet,
vil både din betaling, optjente bonus og anvendte bonus vedrørende det
pågældende køb blive tilbageført. Dette gælder for følgende scenarier:
• Du har betalt en vare/tjenesteydelse helt eller delvist med optjent bonus.
• Du har betalt en vare/tjenesteydelse helt eller delvist med optjent bonus og
også modtaget bonus.
• Du har betalt en vare/tjenesteydelse og modtaget bonus.

E6. Udløb og bortfald af bonus
Din optjente bonus udløber ikke, medmindre
• den erhvervsdrivende, hvor du har optjent bonus, framelder sig ordningen.
Så vil du kunne benytte de optjente bonuspoint i 6 måneder efter den
erhvervsdrivende melder sig fra. Der kan ikke optjenes ny bonus i den periode
• den tilmeldte erhvervsdrivende lukker eller lignende
• den tilmeldte erhvervsdrivendes aftale om brug af MobilePay med
MobilePay Denmark opsiges eller ophører
• du framelder MobilePay Bonus eller ophører med at være MobilePay-
bruger.
Hvis ovenstående sker, vil uindløst bonus bortfalde.

E7. Framelding
Du kan til enhver tid framelde MobilePay Bonus. Det gør du via menupunktet
’Indstillinger’ i din MobilePay-app. Se i øvrigt punkt E6.

E8. Dit ansvar
Din MobilePay Bonus er personlig og kan kun benyttes af dig.

E9. MobilePay Denmarks ansvar
Vi stiller alene funktionen til rådighed for dig, så du kan se, hvor meget bonus du
har optjent hos en tilmeldt erhvervsdrivende. Vi tildeler dig ikke bonus og har
ikke ansvaret for, at du modtager din bonus. Det er den enkelte tilmeldte
erhvervsdrivende, der tildeler dig bonus og har ansvaret herfor, herunder også
for, at du kan benytte den tildelte bonus.

F. Medlemskaber
Medlemskaber er en funktion i MobilePay, der giver dig mulighed for at
registrere dine medlemsnumre hos erhvervsdrivende, hvor du har et
medlemskab. På denne måde slipper du for diverse kort i din pung.
MobilePay Denmark stiller registreringsfunktionen til rådighed for dig, men
medlemskabet er udelukkende et anliggende mellem den erhvervsdrivende og
dig.
Det vil fremgå af MobilePay, fra hvilke erhvervsdrivende du kan tilføje dine
medlemsnumre. Du kan bruge funktionen, når du handler i en fysisk forretning
hos en erhvervsdrivende, som modtager betaling med MobilePay, og som er
tilmeldt funktionen ’Medlemskaber’.
Du tilmelder dig funktionen i MobilePay via menupunktet ’Kort’ i MobilePay.
Funktionen er personlig, og hvis den misbruges, forbeholder vi os ret til at
spærre din MobilePay-aftale.

F1. Hvilke informationer registreres, og hvad bruger vi dem til.
Når du tilmelder dit medlemsnummer, vil vi i forbindelse med en betaling til en
erhvervsdrivende, hvor du har indtastet dit medlemsnummer, videresende dit
medlemsnummer til den erhvervsdrivende, så den erhvervsdrivende kan
anvende dit medlemsnummer på samme måde, som hvis du havde fortalt det
til den erhvervsdrivende eller vist et medlemskort. Den erhvervsdrivende får ikke
adgang til dine betalingsinformationer eller andre af dine personlige
informationer i MobilePay.
MobilePay Denmark anvender ikke dit medlemsnummer til andre formål end til
at administrere registrerings funktionen for dine medlemskaber.

F2 Medlemskabet hos den tilmeldte erhvervsdrivende
Medlemskabet med den enkelte erhvervsdrivende skal du selv aftale direkte
med den erhvervsdrivende, ligesom det er den erhvervsdrivendes betingelser
for medlemskabet, der gælder. Det betyder bl.a., at det er den enkelte
erhvervsdrivende, der giver dig eventuelle fordele. Alle spørgsmål eller
eventuelle uoverensstemmelse i forbindelse med den erhvervsdrivendes
medlemskoncept skal afklares direkte med den pågældende
erhvervsdrivende.
MobilePay Denmark er ikke part i din og den erhvervsdrivendes aftale om
medlemskab og kan ikke drages til ansvar for forhold vedrørende
medlemskabet.

F3 Til- og framelding
I MobilePay kan du til enhver tid tilmelde eller fjerne dit medlemsnummer hos
en erhvervsdrivende. Det gør du via menupunktet ’Kort’ i din MobilePay-app.
Såfremt dit medlemskab ophører, uanset af hvilken årsag, vil din registrering i
MobilePay af medlemsnummeret ikke blive fjernet automatisk.

G. Modtag og betal regninger med MobilePay
MobilePay Denmark giver dig mulighed for at modtage og få vist regninger i
MobilePay. Du vælger, om du vil betale dem med MobilePay, eller om du vil
betale på anden vis. Du kan bruge denne service, hvis den erhvervsdrivende,
der sender dig regninger, har en aftale med MobilePay Denmark om at kunne
tilbyde denne mulighed.
Funktionen kræver, at du laver en aftale med den erhvervsdrivende om at
modtage din regning i MobilePay og har oplyst dit mobilnummer til din kreditor.

G1. Funktionen ’Modtag og betal regninger’
Det eneste, du skal gøre for at kunne bruge funktionen, er at indgå aftale med
den erhvervsdrivende og bede pågældende sende regningen til din
MobilePay. Desuden skal du oplyse dit mobilnummer, så den erhvervsdrivende
kan sende regningen til din MobilePay.
Første gang du modtager regninger fra den erhvervsdrivende i din MobilePay,
modtager du desuden en anmodning om enten at acceptere modtagelse af
regninger fra den erhvervsdrivende eller blokere regninger fra den
erhvervsdrivende. Når du først har accepteret at modtage regninger fra den
erhvervsdrivende, vil du ikke modtage denne anmodning igen.
Såfremt du ikke besvarer anmodningen, vil den automatisk bortfalde, og du
modtager således ikke regningen. Normalt vil anmodningen være tilgængelig
mellem 1 og 5 dage, beroende på regningens forfaldsdato. Du skal bede den
erhvervsdrivende sende regningen til dig igen, hvis du ønsker at acceptere
fremtidig modtagelse af regninger i din MobilePay.
Hvis du accepterer modtagelse af regninger fra den erhvervsdrivende, vil du
fremadrettet kunne modtage regninger fra den erhvervsdrivende. Du kan altid
kontakte MobilePay Denmark, hvis du ønsker at blokere for, at den
erhvervsdrivende fremadrettet kan sende regninger til din MobilePay.
Hvis du blokerer den erhvervsdrivende, vil du ikke kunne modtage regninger fra
den erhvervsdrivende. Du kan altid kontakte MobilePay Denmark, hvis du
ønsker at acceptere, at den erhvervsdrivende kan sende regninger til din
MobilePay.
Når du modtager regningen, og hvis du vælger at betale regningen med
MobilePay, skal du følge de retningslinjer, der er angivet i B2.2.3. Vær
opmærksom på, at dine MobilePay-bekræftelser (for dine overførsler med
MobilePay) kan ses under Aktiviteter i MobilePay --- de må ikke forveksles med
regninger.
Når du ønsker at se dine regninger i MobilePay, skal du klikke på linket på den
tilhørende kvittering for betalingen i MobilePay. Du kan se regninger fra køb,
hvor du har valgt at modtage regningen i MobilePay.
Hvis du har aktiveret modtagelse af notifikationer, får du en notifikation om, at
du har fået en anmodning om at acceptere modtagelse af regninger, hvis du
ikke tidligere har modtaget regninger fra den erhvervsdrivende. Du modtager
ligeledes en notifikation om, at du har fået en regning. Desuden vil du modtage
en SMS i forbindelse med en regnings forfaldsdato. Så har du altid mulighed
for at holde styr på, om regningen er betalt.
G2. Framelding til ’Modtag og betal regninger’
Ønsker du ikke længere at kunne modtage anmodninger om accept af
modtagelse af regninger eller regninger til betaling i MobilePay, skal du
afmelde dig under menupunktet Indstillinger i MobilePay. Hvis du har frameldt
dig løsningen, vil du ikke kunne modtage flere anmodninger, førend du
tilmelder dig igen under Indstillinger. Hvis du ønsker at tilmelde dig ’Modtag og
betal Regning’ igen, skal du tilmelde dig på ny under Indstillinger.

G3. Betaling af regninger
Du betaler en regning i MobilePay-appen ved at godkende anmodningen fra
den erhvervsdrivende under ‘Venter’ i aktivitetslisten og i øvrigt i henhold til
betingelser under punkt B. MobilePay Denmark foretager ikke betalingen, men
giver dig mulighed for selv at betale med MobilePay.

G4. Dit ansvar
’Modtag og betal regninger’ i MobilePay er et personligt produkt og må kun
benyttes af dig. Hvis regningen er fejlbehæftet eller ikke svarer til det aftalte,
skal du selv rette henvendelse til den erhvervsdrivende. Det er dit ansvar at
sikre, at du overholder betingelserne for MobilePay.

G5. MobilePay Denmarks ansvar
MobilePay Denmark er ikke part i aftalen mellem dig og den erhvervsdrivende
om fremsendelse af regningen til betaling i MobilePay og har derfor ikke noget
ansvar for regningen eller dens indhold, herunder om regningen er
fejlbehæftet.

G6. Opbevaring af regninger
MobilePay Denmark opbevarer dine betalte regninger i mindst 13 mdr. Hvis du
har behov for at opbevare dem i længere tid, anbefaler vi dig at printe dem.
Hvis en regning ikke betales med MobilePay, vil den fremstå som ubetalt i
MobilePay. Ubetalte regningerne vil være tilgængelige frem til forfaldsdato
plus 30 dage. Såfremt din aftale om MobilePay ophører, uanset af hvilken
årsag, vil du ikke længere have adgang til din regninger.

H. MobilePay Connect
MobilePay Connect er en funktion, der gør det muligt for dig at dele visse af de
informationer, du har registreret i MobilePay, med den erhvervsdrivende, der
benytter funktionen MobilePay Connect. Du bliver i forbindelse med en deling
altid præsenteret for de oplysninger, som du har mulighed for at dele, og du
vælger selv, hvilke der skal deles.
Med funktionen er der forskellige muligheder for at dele informationer:
• Du kan fra MobilePay dele informationer til en erhvervsdrivendes app eller
website
• Du kan fra en erhvervsdrivendes app eller website tilgå MobilePay og vælge
hvilke informationer, du ønsker at dele med den erhvervsdrivendes app eller
website

Du kan også anvende funktionen som login til en erhvervsdrivendes app eller
website. Dette fungerer kun, hvis du allerede har delt informationer med den
pågældende app eller website og forudsætter, at du har brugt MobilePay
Connect til at oprette en brugerprofil hos den erhvervsdrivende.
Når du anvender funktionen, vil det fremgå, hvortil du deler dine informationer.
Du vil altid have muligheden for at vælge præcis, hvilke informationer du ønsker
at dele med den erhvervsdrivende. Dog kan deling af visse informationer være
en forudsætning for, at du kan oprette en brugerprofil hos den
erhvervsdrivende.

H1. Tilmelding til MobilePay Connect
Når du er registeret MobilePay-bruger, kan du benytte funktionen. Du vælger
selv hvilke erhvervsdrivende, du vil dele informationer med. Du skal give
samtykke til den erhvervsdrivendes adgang til dine informationer med
MobilePay Connect.

Du skal være fyldt 18 år for at kunne bruge MobilePay Connect.

H2. Hvilke informationer kan deles / gives adgang til?
Du kan dele udvalgte informationer såsom navn og adresse. Du kan se den
fulde liste over informationer, som du kan dele, under din profil i MobilePay
appen.

MobilePay Denmark registrerer, hvilke informationer du har delt, så du
efterfølgende kan logge dig på den erhvervsdrivendes app eller website via
MobilePay Connect. MobilePay Denmark bruger kun informationerne til at
administrere funktionen.
Informationen, du deler med den erhvervsdrivende, vil automatisk blive holdt
opdateret i overensstemmelse med de informationer, du har i din MobilePay
profil.

H3. Hvad bruges disse informationer til?
MobilePay Denmark er ikke part i den eventuelle aftale, der indgås mellem dig
og den erhvervsdrivende i forbindelse med brugen af MobilePay Connect.
Du og den erhvervsdrivende skal selv aftale, til hvilke formål dine informationer
vil blive brugt. Det vil også ofte fremgå af den erhvervsdrivendes betingelser.
Alle spørgsmål eller eventuelle uoverensstemmelser med den
erhvervsdrivende, der får adgang til dine informationer, skal afklares direkte
med den pågældende erhvervsdrivende.

H4. Tilmelding til den erhvervsdrivendes app/website via MobilePay
Connect
MobilePay Connect fungerer ved, at de informationer, du vælger at dele, vil
blive tilgængelige for den pågældende erhvervsdrivende via MobilePay A/S’
sikrede servere. Derefter vil du blive videreført til den erhvervsdrivendes app
eller website, hvor du kan færdiggøre din tilmelding.

H5. Login til den erhvervsdrivendes app/website via MobilePay Connect
Hvis du allerede har anvendt MobilePay Connect til at dele informationer med
en erhvervsdrivende, og du har valgt at tilmelde dig som bruger hos den
erhvervsdrivende, kan MobilePay Connect efterfølgende bruges som login hos
den erhvervsdrivende, hvis den erhvervsdrivende tilbyder denne funktion.

H6. Framelding
Du kan når som helst stoppe med at dele dine informationer med en
erhvervsdrivende via MobilePay Connect. Dette administreres under
indstillinger i MobilePay-appen. Ved at stoppe med at dele informationer med
den pågældende erhvervsdrivende i MobilePay ophører dit øvrige
engagement med den erhvervsdrivende ikke. Her skal du kontakte den
erhvervsdrivende direkte i henhold til den erhvervsdrivendes betingelser.

H7. Dit ansvar
Din MobilePay Connect er personlig og kan kun benyttes af dig. Hvis du
misbruger funktionen, har vi ret til at spærre din MobilePay-aftale.

H8. MobilePay Denmarks ansvar
Vi stiller alene funktionen til rådighed for dig, så du får mulighed for at dele
udvalgte informationer til en erhvervsdrivende.

Vi er ikke part i den aftale, du indgår med den erhvervsdrivende, og MobilePay
Denmark er ikke ansvarlig for den erhvervsdrivendes løsninger, aftaler eller
brug af informationer, du vælger at dele med den erhvervsdrivende.

I. Skatteindberetning af donationer med MobilePay
MobilePay skatteindberetning af donationer gør det muligt for dig at sikre, at
den organisation, som du har doneret penge til, automatisk kan få de relevante
informationer fra dig til at kunne foretage en korrekt skatteindberetning, så du
kan få skattefradrag for dine donationer.

Du kan få fradrag for gaver til velgørende foreninger, fonde, stiftelser,
institutioner og religiøse samfund, der er godkendt af SKAT.

Du kan automatisk få dit fradrag, hvis du har givet organisationen dit CPR-
nummer.

I1. Sådan aktiverer du skatteindberetning i MobilePay
 Registrerede MobilePay-bruger kan benytte funktionen. Funktionen aktiveres
under ‘Indstillinger’ i MobilePay-appen. Du skal bruge dit NemID til at
acceptere en overførsel af dit CPR-nummer til den organisation, du har doneret
til.

Du skal være fyldt 18 år for at kunne bruge MobilePay-skatteindberetning.

I2. Hvilke informationer kan overføres og/eller registreres, og hvad
bruges de til?
Du kan kun overføre dit CPR-nummer til velgørende foreninger, fonde, stiftelser,
institutioner og religiøse samfund, der er godkendt af SKAT og har en aftale
med MobilePay. Under ‘Hjælp’ i MobilePay-appen har du mulighed for at se en
liste over tilmeldte godkendte organisationer.

Når du vælger at aktivere MobilePay-skatteindberetning og anmoder om
overførsel af dit CPR-nummer til en organisation, vil MobilePay Denmark sende
dit CPR-nummer til den organisation, som du donerer til. MobilePay Denmark
vil sende dit CPR-nummer hvert år i januar måned efter udløbet af det
kalenderår, hvor du har doneret penge, forudsat organisationen også på det
tidspunkt er tilmeldt funktionen.
Organisationen har indberetningspligten til SKAT og skal bruge dit CPR-
nummer for at kunne indberette dine donationer. Dit CPR-nummer vil
udelukkende blive anvendt til dette formål.
Foruden dit CPR-nummer overføres betalingsID, så organisationen kan
forbinde det med deres informationer om dine donationer.

I3.Framelding
Hvis du framelder dig MobilePay-skatteindberetning, vil dit CPR-nummer ikke
blive overført til de organisationer, du donerer til. Det betyder også, at dit CPR-
nummer ikke vil blive brugt til indberetning af de donationer, du har lavet i
samme kalenderår. Hvis du framelder dig funktionen, skal du selv kontakte
organisationen, hvis du ønsker, at de skal skatteindberette dine donationer.

I4.Organisationen skal være tilmeldt funktionen
Hvis organisationen ophører med at benytte funktionen efter din tilmelding, kan
vi ikke sende dit CPR-nummer samt betalingsID til organisationen. Du får ikke
besked herom, og vi anbefaler dig derfor at tjekke listen over tilmeldte
organisationer, så du kan kontakte organisationen, hvis du ønsker, at de skal
skatteindberette dine donationer.

I5.Dit ansvar
Funktionen er personlig og kan kun benyttes af dig. Hvis du misbruger
funktionen, forbeholder vi os ret til at spærre din MobilePay-aftale.

I6. MobilePay Denmarks ansvar
Vi stiller alene funktionen til rådighed for dig, så du får mulighed for at overføre
dit CPR-nummer til den organisation, du har doneret penge til, forudsat
organisationen er tilmeldt funktionen såvel på tidspunktet for din anmodning
om overførsel af CPR-nummer samt på tidspunktet for den faktiske overførsel.
MobilePay Denmark har intet med selve skatteindberetningen at gøre og
påtager sig intet ansvar for selve skatteindberetningen, herunder om den er
korrekt.

J. Funktionen Abonnementsbetalinger
Du har mulighed for at betale abonnementer med MobilePay ved at tilknytte
din MobilePay til en abonnementsaftale mellem en erhvervsdrivende og dig.
Det betyder, at du på forhånd tillader den erhvervsdrivende at fremsende en
tilbagevendende betalingsopkrævning til din MobilePay vedrørende den
abonnementsaftale, du har indgået med den erhvervsdrivende. Du godkender
dermed, at den erhvervsdrivende kan anmode om en fremtidig betaling med
din MobilePay, uden at du skal godkende hver enkelt betaling.
Du kan kun bruge denne funktion, hvis den erhvervsdrivende, du indgår en
betalingsaftale med, har en aftale med Mobilepay Denmark om at tilbyde
abonnementsbetalinger.

J.1. Abonnementsbetalinger med MobilePay
Det eneste, du skal gøre for at kunne bruge funktionen, er at vælge MobilePay
som betalingsform til dine tilbagevendende betalinger. Dette gør du ved at
forbinde en betalingsaftale om et abonnement til din MobilePay enten ved at
klikke på et link fra den erhvervsdrivendes hjemmeside, indtaste dit
mobilnummer (hvis det fx er fra en tablet eller desktop) eller alternativt scanne
en QR-kode udstillet af den erhvervsdrivende.
Du skal være fyldt 18 år, før du må benytte funktionen.
Når du har indgået aftalen med den erhvervsdrivende og godkendt
tilknytningen til din MobilePay, vil den erhvervsdrivende kunne fremsende
anmodninger om tilbagevendende betalinger til din MobilePay i
overensstemmende med din betalingsaftale med den erhvervsdrivende. Disse
anmodninger vil blive gennemført, uden at du skal godkende hver enkelt
anmodning.
Når du tilknytter MobilePay til din abonnementsaftale, vil den erhvervsdrivende
få et betalings-ID, som den erhvervsdrivende benytter til fremadrettede
betalinger. Dit mobilnummer eller andet overføres ikke til den erhvervsdrivende.
Du kan altid slette en abonnementsbetaling i din MobilePay, og derved vil den
erhvervsdrivende ikke fremadrettet kunne trække penge fra din MobilePay.
Du skal være opmærksom på, at sletning i MobilePay ikke er det samme som
en opsigelse af din abonnementsaftale, herunder din betalingsaftale, med den
erhvervsdrivende. Du skal derfor kontakte den erhvervsdrivende, hvis du vil
opsige jeres indbyrdes aftale. Din aftale med den erhvervsdrivende vil altid
være et forhold imellem dig og den erhvervsdrivende, og MobilePay Denmark
er ikke part i jeres aftale.
Den erhvervsdrivende vil umiddelbart efter din sletning modtage besked
herom.
Du kan afvise en betalingsanmodning indtil dagen før den aftalte
betalingsdato. Når en betaling er trukket, vil du ikke kunne tilbagekalde den
igen. Der henvises i øvrigt til punkt B4 og B5 om dine muligheder for
tilbageførsler for transaktioner, du har godkendt/ikke godkendt. Læs i øvrigt
også punkt J3 om særlige regler om tilbageførsel for MobilePay
Abonnementsbetalinger.
Du kan altid se gennemførte betalinger under ‘Aktiviteter’ i MobilePay.
Du kan se i din MobilePay, hvilke abonnementsaftaler, du har tilknyttet din
MobilePay. Her vil du også kunne se, hvilke erhvervsdrivende, der tilbyder
denne betalingsform.
Du skal være opmærksom på, at hvis den erhvervsdrivendes aftale om
MobilePay Abonnementsaftaler ophører, uanset af hvilken årsag, så vil din
tilknytning af betalingsaftalen om abonnementet til din MobilePay også
bortfalde. Vi sender ingen besked herom, så du skal selv holde øje hermed.

J2. Framelding af Abonnementsbetalinger
Ønsker du ikke længere at benytte funktionen, skal du afmelde den under
menupunktet ‘Indstillinger’ i MobilePay. Hvis du har aktive
abonnementsbetalinger, skal disse slettes, før funktionen kan afmeldes. Hvis du
ønsker at tilmelde dig MobilePay Abonnementsbetalinger igen, skal du
tilmelde dig på ny under ‘Indstillinger’.

J3. Tilbageførsel abonnementsbetalinger
Hvis du ikke kendte det præcise beløb, da du godkendte betalingen, og det
beløb, der efterfølgende bliver trukket med din MobilePay, er væsentligt højere
end hvad der med rimelighed kunne forventes bl.a. under hensyn til dit tidligere
udgiftsmønster og disse betingelser, kan du have krav på tilbageførsel af
betalingen.

Du skal kontakte os senest otte uger, efter at beløbet er trukket med din
MobilePay, hvis du mener at have krav på at få tilbageført en betaling, hvor du
ikke har godkendt det endelige beløb.
Du har dog ikke krav på tilbagebetaling, hvis du har givet samtykke til at
gennemføre betalingen direkte i MobilePay, og, hvor det er relevant,
oplysninger om den fremtidige betaling har været tilgængelig for dig mindst 4
uger inden forfaldsdagen.

J4. Dit ansvar
MobilePay Abonnementsbetalinger er et personligt produkt og må kun
benyttes af dig.
Hvis de tjenesteydelser/varer, du modtager fra den erhvervsdrivende i henhold
til jeres aftale, er fejlbehæftede eller ikke svarer til det aftalte, skal du selv rette
henvendelse til den erhvervsdrivende.
Det er dit ansvar løbende at kontrollere dine aktiviteter i MobilePay - læs mere
om din pligt til løbende at kontrollere dine MobilePay-posteringer under B3.

Det er desuden dit ansvar at sikre, at du overholder betingelserne for brug af
MobilePay.

J5. MobilePay Denmarks ansvar
MobilePay Denmark er ikke part i aftalen mellem dig og den erhvervsdrivende
om de varer/tjenesteydelser, du modtager og betaler med MobilePay, ligesom
vi heller ikke er part i jeres abonnements/betalingsaftale herom. MobilePay
Denmark har derfor ikke noget ansvar for jeres indbyrdes aftale, og er ikke
ansvarlig som følge af manglende eller for sen betaling i denne forbindelse.

J6. Opbevaring af MobilePay Abonnementsbetalings-aftaler
Mobilepay Denmark opbevarer ingen abonnements/betalingsaftaler for dig. Vi
har alene registreret din tilknytning til MobilePay.
Vi opbevarer informationer om dine betalinger foretaget i henhold til dine
tilknyttede abonnementsaftaler i mindst 13 mdr. Hvis du har behov for at
opbevare dem i længere tid, anbefaler vi dig at printe dem.
Såfremt din aftale om MobilePay ophører, uanset af hvilken årsag, vil du ikke
længere have adgang til dine tilknyttede betalingsaftaler i MobilePay, og det
vil fra tidspunktet for ophør ikke længere være muligt at foretage betalinger
med MobilePay. Det samme gælder, hvis den erhvervsdrivendes aftale med
MobilePay Denmark ophører --- uanset af hvilken årsag.
